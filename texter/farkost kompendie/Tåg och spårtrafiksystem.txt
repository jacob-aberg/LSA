Tåg och spårtrafiksystem 4.1

4. Tåg och spårtrafiksystem
av
Evert Andersson, Sebastian Stichel och Mats Berg
KTH Farkost och flyg

4.1

Tekniska samband och definitioner

4.1.1 Grundläggande begrepp och definitioner
Vi ska här kortfattat beskriva spårburna trafiksystem - eller kortare spårtrafiksystem där farkosterna (fordonen, tågen) på något sätt styrs i sidled av ett spår. Till
spårtrafiksystemen räknas naturligtvis först och främst den "vanliga" järnvägen.
Dessutom finns tunnelbanor och spårvägar. Tunnelbanor är egentligen järnvägar som
används för persontransporter i stora städer. Som framgår av namnet går ofta
tunnelbanan - av utrymmes- och framkomlighetsskäl - under jord.
Tågen på järnvägar och tunnelbanor behöver inte kunna stanna på siktsträckan.
Tågens framfart regleras med ett signalsystem, som anger om tågen får köra eller inte
och som ofta även anger den tillåtna hastigheten. Då kan man tillåta att tågen kör med
hög fart genom kurvor med skymd sikt (t ex i tunnlar), eller i dimma. Detta är
naturligtvis bra för framkomligheten. Genom signalsystemet garanteras att tågen kan
bromsa i tid och att tågen inte krockar med varandra eller med andra hinder. Tågen
framförs enligt särskilda säkerhetsregler. Trafiken sker på en särskild avskild bana,
utan att blanda sig med t ex vägtrafiken.
Spårvägar trafikeras med spårvagnar, helt eller delvis på samma utrymme som
vägtrafiken. Här gäller vägtrafikförordningen och fordonen måste kunna stanna på den
sträcka som föraren kan överblicka framåt.
Vi kommer här mest att behandla spårburna trafiksystem där järnhjul rullar på
järnräls eller - på fackspråk - stålhjul rullar på räler av stål (se Figur 4-1). Denna enkla
grundläggande teknik "uppfanns" på 1820-talet och används fortfarande för mer än 99%
av världens spårtrafikarbete. Andra varianter - magnetsvävare, hängbanor m m - har
hittills mest varit enstaka anläggningar, som ibland fungerat någorlunda bra
kommersiellt, ibland inte. Därmed inte sagt att det kommer att vara så för all framtid.

• Stålhjul
med en s k fläns på de hjulsidor
som vetter mot spårmitt.
• Stålräler
utlagda i längsled, på konstant inbördes
avstånd, och som bildar ett spår.
• Tåg
d v s sammankopplade fordon med
ett eller flera dragfordon.
Figur 4-1 Den vanliga järnvägens tre grundläggande tekniska komponenter: hjul med fläns, rälerna samt
det sammankopplade tåget.

Tåg och spårtrafiksystem 4.2

Tågets fordon kan indelas i dragfordon och vagnar. Dragfordon har framdivningsutrustning - d v s någon form av motorer med tillhörande styr- och kylutrustning m m för att ge dragkraft åt tåget. Det kan vara förbränningsmotorer eller elmotorer.
Dragfordon med utrymme för resande eller gods kallas motorvagn. Dragfordon
utan sådant utrymme kallas lok. Fordon utan framdrivning kallas rätt och slätt vagn.
Ett spårfordon sägs bestå av två huvuddelar: korg och löpverk; se Figur 4-2.
Korgen är den fordonsdel som bär upp den nyttiga lasten och/eller huvuddelen av
dragfordons framdrivningsutrustning. Korgen kan vara mycket enkel, som på en öppen
godsvagn, eller innehålla ganska mycket utrustning (sittmöbler, toalettsystem och
duschar, köksutrustning, informationssystem, ventilation och luftkonditionering, system
för styrning av broms m m). Det som kallas korg på ett spårfordon har sina
motsvarigheter på övriga farkoster: t ex kaross på bilar och flygplanskropp.
Med löpverk menas hjul, axlar och fjädring samt de bärande konstruktioner som
håller ihop dessa delar. Det motsvarar ungefär vingar och roder på flygplan och vad
man på bilar brukar kalla hjulupphängning.
Hjulaxlarna lagras i lagerboxar (axelboxar) som via fjädringssystem avfjädrar
korgen, antingen direkt eller indirekt genom något form av mellanramverk, som utgör
vridbara hjulställ, s k boggier. Boggier ger fördelen av att lättare anpassa sig till kurvor
och till spårets ojämnheter; vagnens skakningar brukar bli mindre och fordonet spårar
inte ur lika lätt om spåret är krokigt och ojämnt. Boggier började användas i stor skala i
Nordamerika redan i mitten av 1800-talet (bl a för att klara av de dåliga spåren som man
ofta kan se på västern-filmer).
För att koppla ihop fordon i tåg används antingen manuella koppel eller
automatkoppel som kopplar automatiskt när fordonen stöter ihop. Kopplen är nästan
alltid kombinerade med någon form av stötupptagning som ska mildra stötarna när
fordon möts för att kopplas ihop.
En annan viktigt del är bromssystemet. Bromsningen kan ske med skivbromsar
eller med s k blockbromsar, där särskilda bromsblock trycks direkt mot hjulens periferi.
På snabba tåg och på spårvagnar finns dessutom ofta magnetbromsar, som trycks och
sugs mot rälerna. Att få stopp på ett framrusande tåg är många gånger viktigare än att få
fart på det!

Figur 4-2 Olika delar i ett spårfordon.

Tåg och spårtrafiksystem 4.3

4.1.2 Vilka för- och nackdelar har spårtrafiken ?
Varje typ av farkost eller trafiksystem har sina fördelar och sina nackdelar. Varken
flyget eller spårtrafiken når överallt, men flyget är överlägset i snabbhet på riktigt långa
avstånd medan spårtrafiken genom sitt ganska begränsade utrymmesbehov bl a passar
bra i trånga städer. Spårtrafikens grundläggande tekniska komponenter - se Figur 4-1 blir bestämmande för systemets egenskaper och funktionssätt.
− Det krävs en särskilt anlagd väg eller bana för tåget, i likhet med vägtrafiken men till
skillnad från sjö- och flygtrafiken. Detta ger relativt höga fasta kostnader.
− Tåget styrs av spåret. Något behov av aktiv styrning i varje fordon finns inte. Långa
tåg kan kopplas ihop och köras av en enda person. Det långa tåget följer banan t ex i
långa tunnlar.
− Tåget är bundet till spåret och kan bara växlas in på ett annat spår vid vissa ställen
där det finns spårväxlar. Tåget kan inte väja för hinder i tågets väg. Detta gör
systemet relativt oflexibelt och ganska känsligt för störningar. Det ställs stora krav
på tillförlitlighet för systemets olika komponenter.
− Friktionen mellan tågets hjul och spåret är ofta ganska låg (µ = 0.1 - 0.2). Tåg måste
därför räkna med ganska långa bromssträckor. Ett persontåg bromsar från 140 km/h
till stopp på ca 1000 m, medan ett snabbtåg behöver ca 2000 m från 200 km/h.
− Eftersom bromssträckan kan vara längre än siktsträckan och tåget inte kan väja för
hinder, krävs ett särskilt (manuellt eller automatiskt) tågstyrnings- och säkerhetssystem - ofta kallat signalsystem - som styr tågens framfart och styr spårväxlarna.
Systemet garanterar att bara ett tåg samtidigt kan befinna sig på samma del av spåret
- en s k blocksträcka. Tåg krockar sällan och trafiken får en mycket hög säkerhet.
− Ett tåg rullar mycket lätt, sedan det fått upp farten. Det beror dels på de jämna hjulen
och rälerna, dels på att fordon som kör inne i det sammankopplade tåget i regel får
ett lågt luftmotstånd (jämför med tävlingscyklisten som helst kör "i lä" bakom en
annan cyklist). Exempel: Snabbtåg X2000 rullar över 4 mil på plant spår (i vindstilla)
innan det stannar av sig själv, sedan det först fått upp farten till 200 km/h. Det låga
motståndet mot tågets rörelse gör tåget i regel mycket energisnålt.
− Genom att tågets rörelsebana är given, kan elektriska ledningar monteras över spåret,
vilket medger elektrisk framdrivning. Elektricitet kan produceras med små
luftföroreningar. Moderna elektriska drivsystemen erbjuder också möjlighet att
återmata och återvinna stora delar av tågens rörelseenergi vid bromsning, genom att
tågens elektriska motorer körs som generatorer. Då blir tågen ännu mer energisnåla.

− Ett långt tåg kan ta relativt stora mängder personer eller gods. Man kan få en mycket
hög transportkapacitet i förhållande till det utrymme som tas i anspråk för spåren.
Spårtrafik är utrymmessnål och kan dessutom läggas i tunnlar under jord.
− Tillgång till tåget finns endast vid vissa terminaler eller stationer. Tåget är inte
yttäckande i samma utsträckning som vägtrafiken. Oftast behövs kompletterande
transporter till och från terminalerna. Tåget får inte lika hög direkt tillgänglighet som
vägtrafiken, men täcker oftast bra i förhållande till flygtrafiken.
Genom de relativt höga fasta kostnaderna och beroendet av terminaler blir spårtrafiken
mest konkurrenskraftig i trafikstarka relationer, särskilt på medellånga och långa
avstånd. Genom sitt ringa utrymmesbehov blir den effektiv där det är trångt om
utrymme. Den är i regel säker och energisnål. Elektrisk tågtrafik alstrar inga
luftföroreningar.

Tåg och spårtrafiksystem 4.4

Spårtrafik med elektrisk tågdrift uppfyller redan idag flera av de huvudkrav som i
framtiden måste ställas på samhällets transportsystem: låg energiförbrukning,
obetydliga luftföroreningar, hög säkerhet, hög kapacitet samt litet utrymmesbehov.
Spårtrafiken tillfredsställer inte alla transportbehov, men är en viktig del av det totala
transportsystemet i ett modernt samhälle.
4.1.3 Finns andra möjliga system för spårtrafik ?
Det finns naturligtvis många tekniskt möjliga system för spårtrafik, inte bara det
konventionella systemet som visas i Figur 4-1. Problemet är bara att det hittills varit
svårt att konstruera och bygga ett system som är billigare och mera robust och effektivt
än det konventionella. Men i princip finns många alternativ.
En grundläggande fråga är hur många räler systemet bör ha. Detta har under
spårtrafikens historia diskuterats och prövats ett stort antal gånger. Vid varje tillfälle hittills - har svaret så småningom blivit att två räler är den bästa tekniska och
ekonomiska lösningen på problemet. Figur 4-3 diskuterar och förklarar varför t ex olika
s k monorailsystem hittills nästan bara utmynnat i drömmar eller ekonomiska
misslyckanden, möjligen lyckade som attraktion på ett tivoli. Ett möjligt system, som
har flera fördelar, bl a beträffande utrymme, är hängbanor i mitten av Figur 4-3. Det
finns ett berömt sådant system i Wuppertal i västra Tyskland.
Ett system som sedan 1970-talet låtit tala om sig är s k magnetsvävare. Olika
system har utvecklats i Japan och Tyskland. Det japanska systemet har repellerande
magneter i banan och i fordonet. Det tyska systemet, se Figur 4-4, har attraherande
magneter (d v s med olika poler), där de fasta magneterna i banan lyfter upp magneterna
i fordonet. Lyft och framdrivning sker med samma magneter. Framdrivningen sker
genom att magnetfältet i banan flyttas framåt, varvid fordonsmagneterna "dras med".
Magnetsvävarsystemens egenskaper, för- och nackdelar m m kommer i Avsnitt 4.5.

Figur 4-3 Olika systems för- och nackdelar (Källa J H Armstrong: The Railroad ...., 1987).

Tåg och spårtrafiksystem 4.5

Figur 4-4 Tyskt magnetsvävtåg "Transrapid".

4.2

Fordonstyper och användning

Vi kommer att beskriva lok, motorvagnar, höghastighetståg, och ge exempel på
personvagnar och godsvagnar. Fordon för tunnelbanor och spårvägar behandlas också.
Större delen av tågtrafiken i utvecklade länder som Sverige, Europa och Japan
sker med elektrisk drift. Däremot har Nordamerika och de flesta utvecklingsländer
nästan bara dieseldrift. Eldrift är effektiv, särskilt för snabb persontrafik, men kräver
omfattande merinvesteringar i elektrisk kraftförsörjning och elledningar.
4.2.1 Lok
På järnvägar med blandad person- och godstrafik är det vanligt att använda lok som kan
användas både i person- och godståg, s k universallok. Exempel på detta är de eldrivna
s k Rc-loken som används av SJ och Green Cargo (f d SJ godstransporter); se Figur 4-5.
De kan köras i hastigheter upp till 160 km/h. Rc-loken har en ganska hög dragkraft för
att kunna dra godståg med tågvikter upp till ca 1500 ton (det motsvarar 35 - 40
fullastade tvåaxliga godsvagnar, eller 25 - 40 lastbilsekipage med släp).

Figur 4-5 SJ universallok, eldrivet typ Rc6 för person- och godstrafik.
Max hastighet
160 km/h (liknande versioner finns för 135 km/h)
Max startdragkraft
245 kN
Kontinuerligt uttagbar effekt vid hjulen 3600 kW
Max uttagbar effekt (kort tid) vid hjulen 4800 kW
Vikt
78 ton

Tåg och spårtrafiksystem 4.6

Loket tar spänning (15 000 V, 16 2/3 Hz växelström, i utlandet finns även annan
spänning och frekvens) högst upp i strömavtagaren. Därefter transformeras spänningen
ner till ca 1000 V i loket. Strömmen likriktas och regleras med tyristorströmriktare. Fyra
likströmsmotorer, med en maximal effekt av totalt 4800 kW, driver loket. På nyare lok
har likströmsmotorerna ersatts av växelströmsmotorer, s k asynkronmotorer, som är
robustare och billigare. Då krävs istället en mera komplicerad elektrisk omriktare som
kan alstra en trefas växelspänning med rätt frekvens.
Många järnvägar har också specialiserade lok, antingen för mycket tung
godstrafik eller för snabbtågstrafik (hastighet ≥ 200 km/h). Lok för att dra tunga godståg
måste kunna ge hög dragkraft och måste då själva vara tunga för att inte slira med
hjulen. Särskilt i Nordamerika är sexaxliga lok, med en axellast på 300 kN (ca 30 ton)
och en total vikt på ca 180 ton, vanliga för att dra tunga godståg. Ofta används upp till 4
eller 5 sådana lok i tunga tåg.
4.2.2 Motorvagnar
Med motorvagnar menas vagnar med både framdrivningsutrustning och plats för
resande. En typ av elektrisk motorvagn visas i Figur 4-6. Denna är byggd för snabb
persontrafik och har därför både hög topphastighet och snabb acceleration. Vagnarna är
sammankopplade i tågsätt med två till tre vagnar i varje. Flera tågsätt kan bilda längre
tåg. Alla eller de flesta vagnar har framdrivning i ett sådant tåg. Förarplatser finns i båda
ändarna av tåget. Det går därför snabbt att vända tågets färdriktning. Det visade tåget
har extra stor bredd: 3.45 m, vilket är 0.4 - 0.6 m bredare än "normala tåg". Det kallas
ofta "wide-body train". Tåget rymmer därför 20 - 25 % flera sittplatser än vad som är
normalt. En av dubbeldörrarna har lågt insteg så man kan kliva direkt in från de
vanligaste plattformarna. Innanför finns en särskild hiss där man kan hissa upp
barnvagnar och rullstolar till normal golvnivå, som i detta fall är 1.15 m över
rälsöverkant. Denna och liknande typer av elektriska motorvagnar har energiåtermatande elbroms. Ett annat sätt att öka antalet sittplatser (per vagn eller per meter tåg)
är att göra tvåvåningståg. Att rymma många resande per vagn eller per meter tåg har
stor betydelse för ekonomin.

Figur 4-6 Eldriven motorvagn, typ X50 / X52 för snabb regional trafik.
I trafik sedan 2001.
Max hastighet
200 km/h (finns även för 180 km/h)
Max uttagbar effekt (kort tid) vid hjulen
1750 kW (ca 2400 hk)
Antal sittplatser i regionaltågsutförande
190 - 200 st (2 vagnar, endast 2. klass)
Antal sittplatser i utförande för meedeldisatans
165 - 170 st (2 vagnar, 1. och 2. klass)
Tjänstevikt
116 ton
Längd
54 m
Yttre/inre bredd
3.45/3.19 m

Tåg och spårtrafiksystem 4.7

Dessa tåg används både i regionaltrafik och i medeldistanstrafik (100 - 300 km) i flera
regioner i Sverige (Mälardalen, Bergslagen, Västra Götaland, längs Norrlandskusten
etc). Tåg med liknande prestanda används i Öresundstrafiken mellan Sverige och
Danmark samt i Arlanda Express mellan Stockholm och Arlanda, dock med normal
bredd på 2.9 à 3.0 m. Tågen finns i olika komfortklasser, med olika stolar, med och utan
severingsutrymme etc. Alla tåg har luftkonditionering.
Tåg för tung lokaltrafik i stora städer kallas ofta för pendeltåg. De består nästan
alltid av motorvagnar med hög acceleration, stora breda dörrar och mycket ståplatsutrymmen. Kraven på transportkapacitet är stora. Topphastigheten är typiskt 120 - 140
km/h. Höga topphastigheter lönar sig sällan p g a de täta stoppen för denna typ av tåg.
Banor med mindre trafikvolymer är i regel inte elektrifierade. Där kör tågen med
dieseldrift. Figur 4-7 visar ett modernt dieseldrivet tågsätt, som består av tre permanent
sammankopplade vagnar. En speciell egenskap hos detta tåg är att det snabbt och enkelt
kan kopplas samman och isär (på 1 - 2 minuter) med tåg av samma typ, genom snabba
automatkoppel. Folk kan sedan förflytta sig mellan de sammankopplade tågdelarna,
inne i tåget.

Figur 4-7 Dieseldrivet medeldistanståg typ Y2 (i Danmark IC/3) i modernt utförande. Varje tågsätt
består av 3 vagnar. Flera tågsätt kan enkelt och snabbt kopplas samman till längre tåg, eller omvänt.
Därför kan tågen "grena ut sig" så att så många resenärer som möjligt får direkta tågförbindelser utan
tågbyte.
Tågsätt (minsta enhet) består av
Motorvagn + Mellanvagn + Motorvagn
Max hastighet:
180 km/h
Effekt vid utgående motoraxel
4*294 kW
Antal sittplatser
14 + 126 st
(1. och 2. klass)
Tjänstevikt
97 ton
Längd
59 m

Observera att effekt i dieseldrivna tåg räknas som effekt på utgående motoraxel, medan
effekt hos eldrivna fordon räknas vid hjulen. För dieseldrivna fordon brukar 15 - 25 %
gå bort i förluster (hjälpmaskiner, förluster i transmission m m) på väg till hjulen.

Tåg och spårtrafiksystem 4.8

4.2.3 Höghastighetståg
Ju högre hastigheten är, desto större blir de dynamiska krafterna (d v s slag och stötar)
på spåret (för ett och samma tåg). För att inte krafterna totalt sett ska bli otillåtet stora,
och därigenom förstöra spåret, måste snabba tåg göras relativt lätta (egentligen ha låg
axellast) och ha bra fjädring.
Det svenska snabbtåget X 2000, se Figur 4-8, är en särskild typ av
motorvagnståg specialbyggt för att kunna köra i höga hastigheter på befintliga, äldre
järnvägar. På befintliga järnvägar är det ofta kurvorna som begränsar hastigheten. För
att inte behöva bromsa in och accelerera tåget vid varje kurva kan X 2000 köra betydligt
snabbare i kurvorna (20 - 30 %) än konventionella loktåg. Härigenom kan X 2000 köra
med en hög medelhastighet, även om topphastigheten inte är extremt hög (f n körs max
200 à 210 km/h). Tåg med liknande prestanda och egenskaper finns även i Italien,
England, Schweiz och Tyskland.

Figur 4-8 SJ snabbtåg X 2000 .
Normal tågsammansättning
Max hastighet
Max uttagbar effekt (kort tid) vid hjulen
Antal sittplatser i normalt utförande
Tjänstevikt
Längd

Drivenhet + 5 mellanvagnar + Ändvagn m förarplats
210 km/h (276 km/h i prov)
4000 kW (ca 5400 hk)
98 + 222 st (1. och 2. klass, 1/2 bistrovagn)
366 ton
165 m

Tåget kör med betydligt högre sidoacceleration (centrifugalkraft) i kurvorna än vanliga
tåg. För att kunna göra detta, utan att passagerarna känner obehag, lutas vagnskorgarna
inåt med hjälp av hydraulik och datorstyrning, s k aktiv korglutning. Dessutom används
s k mjuka boggier med särskilt mjuk horisontell fjädring för att inte ge alltför stora
totala krafter i sidled på spåret (inkl de dynamiska tillskotten). X 2000 har lågt
luftmotstånd och även återmatande broms vilket sparar energi. Energiförbrukningen per
vagn-km blir därför inte högre än för vanliga lokdragna persontåg i lägre hastigheter
(140 - 160 km/h).
Figur 4-9 visar det franska höghastighetståget TGV (Train à Grand Vitesse) i sin
version "Atlantique", som kör från Paris till Atlantkusten i sydväst. Det finns flera andra

Tåg och spårtrafiksystem 4.9

versioner, bl a de tåg som kör genom tågtunneln under Engelska kanalen. Det finns
också tvåvåningståg "TGV Duplex". TGV är världens snabbaste tåg räknat både som
rekordhastighet i enstaka prov (515 km/h) och som topphastighet i kommersiell trafik
(300 km/h). Medelhastigheten i kommersiell trafik är upp till ca 240 km/h, en tätplats
som Frankrike delar med Japan. Dessa höga hastigheter gäller så länge tåget kör på
"superbanor" med hög standard. Bl a måste kurvradierna vara stora (ca 4000 m i
horisontal-planet). Liknande tåg (max hastighet 270 - 300 km/h) finns även i Spanien,
Japan, Tyskland och Italien.
På vanliga banor, med mera normala kurvradier (600 - 1200 m är vanligt i
Sverige), är dessa tåg långsammare än svenska X 2000. Franska TGV, "Världens
snabbaste tåg", skulle ta nästan en halv timme längre tid mellan Stockholm och
Göteborg än X 2000 !
Snabba tåg måste ha en hög motoreffekt för att kunna ge dragkraft i höga
hastigheter (effekt = dragkraft x hastighet). Samtidigt bör de inte vara alltför tunga
(axellast) för att inte belasta spåret alltför mycket. Hög effekt och låg vikt står dock i
motsatsförhållande till varandra. De senaste åren har tekniken för eldrift snabbt
utvecklats mot kompakta och lätta drivpaket. Utvecklingen går mot rena motorvagnar
med s k distribuerad dragkraft, istället för att ha separata drivenheter (lättviktslok).

Figur 4-9 Det franska höghastighetståget TGV är världens snabbaste tåg och är avsett för de nya
europeiska "superbanorna" av hög standard. Bilden visar version "Atlantique".
Normal tågsammansättning
Drivenhet + 10 mellanvagnar + Drivenhet
Max hastighet
300 km/h
(515 km/h vid prov)
Kontinuerligt uttagbar effekt vid hjulen
8800 kW
Antal sittplatser
485 st, med 3 st 1: klass, 6 st 2. klass, 1 barvagn
Tjänstevikt
484 ton
Längd
238 m

4.2.4 Personvagnar
För att kunna kopplas in i vilket lokdraget tåg som helst, tillsammans med andra vagnar,
måste lokdragna personvagnar ha standardiserade system för sammankoppling,
bromsens styrning, elförsörjning, högtalarkommunikation m m. Ett exempel visas i
Figur 4-10.
Förutom sittvagnar finns serveringsvagnar, sovvagnar med hotellstandard,
liggvagnar (med enklare britsar), familjevagnar (med lekrum, handikapputrymmen)
med flera vagnstyper.

Tåg och spårtrafiksystem 4.10

Figur 4-10 Personvagn från Mellaneuropa (Österrike).
Max hastighet
200 km/h
Antal sittplatser
78 st, (2. klass)
Tjänstevikt
52 ton
Längd
26.4 m

4.2.5 Godsvagnar
Det finns godsvagnar av en mängd olika typer beroende på att det finns många olika
slags gods att transportera. Det finns slutna vagnar (exempel i Figur 4-11), det finns
öppna vagnar för gods som inte behöver skydd (containers, malm, stålämnen, kol,
osågat timmer m m).
Det finns cisternvagnar för flytande varor (oljor, kemikalier, cement m m). Det
finns olika specialvagnar, bl a för tunga transporter. ABB i Ludvika äger t ex en vagn
som har 32 axlar och en totalvikt på 640 ton! Den används för att frakta tunga
transformatorer och liknande utrustning.
Det är fortfarande vanligt med tvåaxliga vagnar i Europa; se t ex Figur 4-11.
Trenden går dock mot större vagnar, av ekonomiska skäl. De mindre sändningarna tas
alltmer över av lastbilar och av containers i kombitrafik (kombinerad trafik: tåg, lastbil,
båt). Vagnen i Figur 4-11 har skjutbara väggar för att lätt kunna lastas från sidan. En
fullastad vagn väger 45 ton (ungefär samma som ett normalt lastbildekipage med släp).
Axellasten är alltså 22.5 ton, vilket är vanligt i Europa.

Figur 4-11 Tvåaxlig sluten godsvagn med skjutbara väggar.
Max hastighet, lastad
100 km/h
Egenvikt
15 ton
Maximal last
30 ton
Maximal volym
108 m3
Golvarea
41 m2

Tåg och spårtrafiksystem 4.11

En modern europeisk fyraxlig vagn, har en egenvikt på 25 - 30 ton och lastar 60 - 65
ton. I Nordamerika finns nästan bara fyraxliga vagnar. Där tillåts i regel 30 tons
axellast. Varje vagn har då en totalvikt på 120 ton och kan lasta 90 - 100 ton. Vagnar
med ungefär samma totalvikt och lastförmåga införs även på svensk-norska Malmbanan
(Luleå - Kiruna - Narvik). En sådan vagn visas i Figur 4-12.

Figur 4-12 Malmvagn för tung last.
Egenvikt
Maximal last
Maximal lastvolym

20 ton
100 ton
45 m3

4.2.6 Tunnelbanevagnar
Tunnelbanevagnar är tekniskt sett motorvagnar med eldrift. Oftast är alla axlar drivna,
för att få bra acceleration. Detta är viktigt eftersom tunnelbanorna har stopp inlagda
med täta mellanrum (storleksordningen 1 km). Även bromssystemen måste vara
effektiva för att ge en säker bromsning med hög retardation. Moderna system har
återmatande elbroms. En annan viktig egensakp är att ha flera breda dörrar för att
snabbt kunna få ut och in resenärerna. Figur 4-13 visar en tunnelbanevagn för
Storstockholms Lokaltrafik (SL).

Figur 4-13 Tunnelbanevagn (typ C20) från Storstockholms Lokaltrafik. Vagnarna består av tre delar
som sinsemellan är förenade med leder. Vagnens inre uppträder som ett "böjligt rör". Upp till tre vagnar
kan kopplas samman i trafiken.
Max hastighet
90 km/h
Max uttagbar effekt (kort tid) vid hjulen
1590 kW
Antal sittplatser
128 st
Antal ståplatser
286 st (beräknat som 5 st per m2)
Tjänstevikt
71 ton
Längd
46.5 m

Tåg och spårtrafiksystem 4.12

Tunnelbanesystem finns internationellt i de flesta större städer (över ca 1 miljon
invånare). Kraven på transportkapacitet är stora; se vidare Avsnitt 4.3.4. Stora
tunnelbanessystem finns i bl a London, Paris, New York, Singapore och Tokyo.
Stockholms tunnelbana är medelstor både vad gäller utbredning (linjelängd) och
transportkapacitet.
Tunnelbanorna har ofta byggts med relativt trånga tunnelsektioner, vilket
begränsar vagnarnas storlek. Särskilt är det så i de stora gamla tunnelbanesystemen i
London och Paris, delvis även för städer som Stockholm. Modernare system, t ex i
Singapore, Hongkong och San Francisco, har storlek och prestanda ungefär som vanliga
järnvägar.
Trafikföretagen kan välja mellan att göra vagnar med en stor andel ståplatser
och en liten andel sittplatser, eller tvärtom. Transportkapaciteten blir större med mycket
ståplatser, men komforten för resenärerna blir sämre.
4.2.7 Spårvagnar
Spårvagnar måste kunna följa trafikrytmen på gatorna. Detta ställer stora krav på
accelerations- och bromsförmåga. Spårvagnar har nästan alltid magnetbromsar som
trycks ner på spåret, för att snabbt få stopp på vagnen i ett nödläge.
Ett annat krav är att spårvagnar ska kunna köra genom kurvor runt gathörnen.
Vagnskorgarna kan därför inte göras alltför långa och ledade spårvagnar är vanliga.
Alltfler moderna spårvagnar byggs med låg golvnivå, nästan i trottoarnivå, för att göra
det bekvämt att stiga i och ur.
Spårvagnar är tekniskt sett motorvagnar. Figur 4-14 visar en vagn med 6 axlar.
Flera vagnar kan kopplas samman till längre spårvagnståg. Det är en av spårvägstrafikens fördelar, jämfört med bussar, att kunna köra ganska långa tåg med liten
personalinsats. En annan fördel är att spårvägar är eldrivna och därför inte ger upphov
till direkta luftföroreningar. Trafikanterna upplever också spårvägar som tydliga,
synliga och stabila, eftersom spåret ligger fast i gatan.
Spårvägar har sin största utbredning i Mellaneuropa, speciellt i Tyskland,
Österrike och Schweiz. I Sverige finns f n mer eller mindre utvecklade spårvägsnät i
Göteborg, Norrköping och Storstockholm (Lidingö, Nockeby, Tvärbanan). Spårvägsnät
är under återuppbyggnad i många länder, t ex i USA.

Figur 4-14 Ledad spårvagn med 6 axlar. Tvärbanan i Stockholm.
Max hastighet
80 km/h
Antal platser
78 sittande + 133 stående
Längd
29.7 m
Tjänstevikt
37.5 ton

Tåg och spårtrafiksystem 4.13

4.3

Prestanda, kapacitet och miljöegenskaper

Spårtrafikens prestanda (transportkapacitet, restider m m) avgörs av ett antal faktorer,
som i stor utsträckning har med den s k infrastrukturen (de fasta anläggningarna) att
göra. Men prestanda beror naturligtvis också på fordonen. Framför allt måste
infrastruktur och fordon vara anpassade till varandra. Vi ska här beskriva de viktigaste
faktorerna för att få goda prestanda. Vi ska också säga något om spårtrafikens
miljöegenskaper, framför allt dess energiförbrukning.
4.3.1 Kapacitet och trafikflöde
Kapaciteten definieras som det möjliga trafikflödet F. Flödet bestäms av produkten
F = NT . G = antal trafikenheter/tim
där

NT = antal tåg/tim
G = antal trafikenheter/tåg (antal resande eller ton gods per tåg).

Kapaciteten kan alltså ökas på två sätt: antingen genom att öka mängden resande eller
gods per tåg (d v s lastkapaciteten), eller genom att öka antal tåg per timme. Tågens
lastkapacitet kommer senare att beskrivas i Avsnitt 4.3.2 - 4.3.4.
Vi ska här först diskutera hur många tåg per timme som kan köras, utgående från
den spårburna trafikens funktionssätt och grundläggande egenskaper. Vi tänker oss för
det första att vi har s k dubbelspår, d v s de två spåren används för var sin körriktning.
− Tågtrafiken styrs av ett signalsystem, med en inbyggd säkerhetslogik, så att två tåg
aldrig ska kunna stöta samman under körning.
− Banan är indelad i s k blocksträckor. På varje blocksträcka får endast ett tåg i taget
befinna sig. I början av varje blocksträcka finns en signal som visar kör eller stopp.
När ett tåg närmar sig ett annat tåg bakifrån, måste det börja bromsa senast när det
befinner sig på minimalt bromsavstånd från infarten till den blocksträcka där det
andra tåget, eller en del av detta, befinner sig.
Detta gör att det måste finnas ett visst avstånd mellan tågen, särskilt om tågen ska kunna
köra störningsfritt utan att "vara i vägen" för varandra. Ju högre hastighet eller ju sämre
bromsförmåga tåget har, desto längre blir bromssträckan och det nödvändiga avståndet
mellan tågen.
Exempel: Om tågen kör i 200 km/h är bromsträckan drygt 2 km, inkl viss marginal.
Som riktvärde behöver tidsintervallet mellan tågen då vara ca 2 minuter med de enkla
grundprinciperna ovan och med antagandet att alla blocksträckor är lika långa som
bromssträckorna. I lägre hastigheter kan det nödvändiga tidsintervallet minskas.
I praktiken behövs ytterligare avstånd (i medeltal) mellan tågen för att ha marginal för
skillnader i tågens hastighet och för att ge utrymme för tågstopp vid stationer.
Om tågen stannar vid mellanstationer, måste tidsintervallet förlängas med den
tidsfördröjning som tåget får genom uppehållet. För ett snabbtåg i 200 - 250 km/h kan
det röra sig om 3 - 4 minuter. Totalt behövs då ett tidsintervall på 5 till 6 minuter mellan
tågen. Antalet snabba tåg per timme blir då 10 - 12 st. Med maximalt ca 1200 resande
per tåg kan då en maximal kapacitet på 12000 - 15000 resande per timme och riktning
erhållas. Ungefär så här kör man snabbtåg i Frankrike och Japan.

Tåg och spårtrafiksystem 4.14

Om hastigheten är väsentligt lägre, blir broms- och blocksträckorna kortare och då
kommer tidsintervallen mellan tågen att kunna minskas. I tunnelbanesystem, med
snabba av- och påstigningar genom breda dörrar, snabba stopp och topphastigheter på
70 - 100 km/h, är det möjligt att med korta blocksträckor köra med tidsintervall på 90 120 sekunder. Upp till 30 - 40 tåg per timme är realistiskt. Med upp till 2500 resande
per tåg (fördelade i 10 - 12 stora vagnar med mycket ståplatser) blir den maximala
kapaciteten 75000 - 100000 resande per timme och riktning. Sådant förekommer i
Fjärran Östern.
I Sverige är den teoretiska kapaciteten på Stockholms tunnelbana 30 - 36 tåg per
timme. Med 1200 resande per tåg blir den teoretiska max-kapaciteten 36000 - 42000
resande per timme. Vad som begränsar kapaciteten, d v s tidsintervallet mellan tågen, är
i stor utsträckning uppehållstiden på mest belastad station (i Stockholm är det TCentralen) för resandes av- och påstigning.
Vad vi nu har studerat är dubbelspårstrafik (alltså att trafiken i olika riktningar
går på olika spår). En stor del av det svenska järnvägsnätet är enkelspår. Det innebär att
trafik i båda riktningarna ska gå på samma spår. Då måste tågen mötas på särskilda
mötesstationer, som brukar placeras på 4 - 15 km avstånd. Tågtätheten och kapaciteten
blir då betydligt lägre.
4.3.2 Axellast och linjelast
I Europa finns en standard som tillåter upp till 22.5 tons axellast (221 kN). Det finns
också en begränsning av tågens s k linjelast (tågets massa per meter i medeltal). Denna
är i Europa i regel 8 ton per meter, dock med åtskilliga undantag.
Axellasten begränsas framför allt med hänsyn till spårets hållbarhet och underhållskostnader, i huvudsak för den s k banöverbyggnaden (räler, sliprar, ballast m m).
Linjelasten begränsas av broars och markens bärighet eller av markens bärighet (den
geotekniska bärigheten) under banan.
I Nordamerika är den tillåtna axellasten i regel 30 ton, generellt ofta 32.5 ton.
Det ger naturligtvis större möjligheter än i Europa att köra tung godstrafik med mycket
tungt gods i varje vagn.
4.3.3 Tågvikt
Det finns begränsningar för hur tunga tåg som kan dras. Persontågen är i regel relativt
lätta (100 - 600 ton). De tunga tågen förekommer i godstrafiken.
En sådan viktig begränsning beror på lokens dragförmåga, särskilt om banan har
stigningar. Ett vanligt svenskt universallok kan dra ca 1500 ton på horisontellt spår. Vid
16 ‰ stigning måste tågvikten begränsas till ca 900 ton. För att inte onödigtvis
begränsa tågvikterna brukar de flesta moderna järnvägar, där tung godstrafik ska kunna
köras, byggas med maximala stigningar på 10 à 12 ‰. För att öka lokens dragförmåga
kan större och tyngre lok användas, t ex lok med 6 axlar i stället för 4.
I Sverige och Europa körs i praktiken sällan tåg med mer än 2000 à 2500 tons
tågvikt. Det är i regel styrkan i kopplen (mellan vagnarna) som begränsar tågvikterna.
Ett undantag är Malmbanan mellan Luleå - Kiruna - Narvik, där tågvikter på ca 5000
ton hittills tillåtits. Tågvikterna ska nu ökas till ca 8500 ton. Ett sådant tåg lastar ca 6800
ton malm, ungefär lika mycket som 170 lastbilar med släp av största modellen. Detta är
ungefär lika stora tågvikter som körs i Nordamerika, där normal vikt i godstågen är
8000 - 10 000 ton. För dessa höga tågvikter används särskilda kraftigt dimensionerade
koppel.

Tåg och spårtrafiksystem 4.15

4.3.4 Kapacitetsutnyttjande och utrymmesbehov
Allmänt gäller att den maximala kapaciteten i tung godstrafik är så stor att den oftast
inte utnyttjas. I framför allt persontrafiken, men ibland även i godstrafiken, gäller det att
skapa snabba transporter med regelbundna, täta avgångar, vilket tenderar att göra
tågen kortare, lättare och hanterligare än vad som ger maximal kapacitet.
Tunnelbanor och pendeltåg har, jämfört med andra trafikslag, en mycket hög
kapacitet jämfört med det utrymme som behöver tas i anspråk. Det gäller särskilt i
förhållande till biltrafik med i genomsnitt 1 - 2 personer per bil. Detta är mycket viktigt
i stora tätbebyggda områden. Se exempel i Figur 4-15. I persontrafiken utnyttjas den
erbjudna kapaciteten bara i rusningstrafik på en del av sträckan. Utrymmesfördelarna
gäller även för snabb långväga persontrafik, fastän i något mindre utsräckning.

Figur 4-15 Exempel på utrymmesbehov för olika trafikmedel i storstadstrafik.
Kapacitetsbehov: 50 - 100 0000 passagerare per timme och riktning.
Förutsättningar: 1250 - 2500 resande per tåg (jämför Avsnitt 4.3.1), 1 - 2 personer per bil.

4.3.5 Transporthastighet
Moderna järnvägar är i grunden snabba landtransportmedel. Resandetåg framförs idag i
topphastigheter på 200 km/h i Sverige och 270 - 300 km/h i de ledande järnvägsländerna i utlandet. Det är dock egentligen inte topphastigheterna som är mest
intressanta, utan den totala restiden från dörr till dörr. För persontransporter har
järnvägen långa terminaltider (d v s tid att ta sig till och från stationen) jämfört med
bilen, men relativt korta tider jämfört med flyget. Figur 4-16 visar typiska totala restider
för bil, flyg och tåg.
Mycket av den spårburna trafik som finns idag är långsammare än vad som är
motiverat med hänsyn till transportmarknadens krav eller till den tekniska utvecklingen.
Det beror på bristande investeringar i spårburen trafik under 1950 - 1980-talen. Vi
kommer fortsättningsvis att uppehålla oss vid modern spårtrafik, särskilt den trafik som
väntas bli resultat av den pågående upprustningen av järnvägssystemet i Europa.
För godstransporterna är tidsåtgången i regel ett mindre problem. För vissa typer
av gods, t ex post och färskvaror, kan dock transporttiderna ha stor betydelse. Det gäller
särskilt att hinna så långt som möjligt över natten, för att undvika dyra flygtransporter.
Flyget passar utmärkt för brev och andra lätta försändelser, men är dyrt för tyngre gods.
Svenska Posten är tillsammans med Green Cargo en av de världsledande på
snabba posttransporter över natt. Man kör ett ganska stort antal posttåg i 160 km/h, med
snabba stopp för att sätta av eller på vagnar under vägen.

Tåg och spårtrafiksystem 4.16

Restid dörr till dörr
(tim)

Tåg, medel 1988

Bil

Tåg, som bäst 1988
Tåg, medel 2005

6

Tåg, storstäder 2005

5

4

Flyg, storstäder

Flyg, ej storstäder

3

2

1

0
0

100

200

300

400

500

600

700

Avstånd (km)

Figur 4-16 Typisk total restid från dörr till dörr, som funktion av resavståndet.

4.3.6 Energiförbrukning och miljöegenskaper
Det är idag nästan ett talesätt att järnvägen är "energisnål och miljövänlig". I stora
stycken är detta sant, jämfört med andra transportmedel, men det beror naturligtvis på
förutsättningarna i varje enskilt fall. Vi tar nedanstående tabell som utgångspunkt för en
diskussion.
Tabell 4-1 Typisk energiförbrukning i långväga person- och godstrafik.
Energiförbrukning
(kWh / person-km)
• Lokdraget persontåg med 7 vagnar, max hast 130 km/h
beläggning 44 %

0.10 (1)

el

• Snabbtåg X 2000 med 5 vagnar, max hast 200 km/h
beläggning 44 %
• Buss i långväga trafik, 90 km/h, beläggning 50 %
• Personbil, bensindriven 5-sitsig, beläggning 2 personer
• Flygplan, turboprop SAAB 340, 400 km, beläggning 60 %
-------------------------------------------------

0.10 (1)

el

0.13 (2)
0.32 (2)
0.6 (3)

olja
olja
olja

• Godståg, 1000 ton, beläggning 46 %
• Lastbil m släp, 50 ton, beläggning 60 %
• Kustsjöfart

(kWh / ton-km)
0.05 (1)
el
(2)
0.20
olja
(4)
0.05 - 0.08
olja

(1) Andersson E: Energiförbrukning och luftföroreningar av svensk eldriven järnvägstrafik,
KTH 1994. Beläggningen är faktisk medelbeläggning.
(2) Lenner M: Energiförbrukning och avgasemission, VTI Nr 718, 1993.
(3) Hammarström U: Ekvivalent energiförbrukning och avgasemission, VTI Nr 567, 1988.
(4) Mariterm resp Sv Redarförening.

Tåg och spårtrafiksystem 4.17

För tågtrafik avses den elenergi som tas ut från allmänna elnätet. För övriga färdmedel
avses energiinnehållet i det bränsle som tas från tanken. Energiförluster i "de bakre
leden", d v s vid elenergins produktion och överföring, vid oljeutvinning, oljetransporter
etc, har inte beaktats.
Av ovanstående sammanställning framgår att järnvägen i allmänhet har låga
energi-förbrukningsvärden jämfört med andra färdmedel. Det är egentligen bara
sjöfarten som är någorlunda likvärdig. Värdena är dock inte fullt jämförbara, eftersom
den spårburna trafiken förbrukar elenergi och den övriga trafiken olika oljeprodukter.
Det finns andra viktiga aspekter på vilken energikälla som används. Väg-, sjöoch flygtrafik har hittills i huvudsak använt fossila bränslen (olja), medan alltså
spårburen trafik kan använda elektricitet som "förmedlare" av energi. I Västeuropa och
Japan utförs mer än 90 % av järnvägens trafikarbete med elektricitet (i Nordamerika
däremot finns nästan bara dieseldrift). Vid eldrift är man inte bunden till flytande fossila
energikällor (olja). Man kan vid varje tidpunkt bygga ut och använda de energikällor
som anses vara mest fördelaktiga med hänsyn till kostnader, luftföroreningar, uthållig
försörjning eller av något annat skäl.

4.4

Lite teknik - tågs styrning i spåret

De "vanliga" spårtrafiksystemen, som kör med stålhjul mot räler av stål, har - som
tidigare nämnts i Avsnitt 4.1 - en för dessa trafiksystem karaktäristisk teknik för hjulens
styrning i spåret. Denna teknik kan verka enkel och "självklar", men rymmer många
tekniskt intresanta aspekter. Fastän dessa system "uppfanns" redan på 1820-talet är hjulräls-kontakten och hjulens styrning i spåret fortfarande föremål för ingående studier,
matematisk modellering och forskning. Om man vill öka systements prestanda - genom
högre hastigheter och/eller högre axellaster, samtidigt som man vill öka livslängden och
minska underhållskostnaderna, måste detta i grunden enkla system ständigt förbättras,
vilket kräver en ingående kännedom om systemets funktion och utvecklingsmöjligheter.
Låt oss börja med själva kontakten mellan hjul och räl. Vi har tidigare sagt att en
av spårtrafikens fördelar är att man kan ta mycket last per vagn eller per axel. Det är
vanligt att hjulet belastas vertikalt (statiskt) med 50 - 150 kN, motsvarande en axellast
av ca 10 - 30 ton. För en typisk hjul-räl kontaktarea om endast 1 à 1.5 cm2 fås då ett
typiskt kontakttryck på hela ca 1000 MPa. Dynamiskt sett blir trycket ännu större så att
viss formändring (plasticering) fås av hjul och räl. För att överföra drag- och
bromskrafter, samt generellt också "styrkrafter", mellan hjul och räl krävs viss glidning
i hjul-räls-kontakten. Denna glidning, som brukar kallas kryp, medför att vi inte har en
ren rullning av hjulet på rälen och att friktionskrafter, eller krypkrafter, överförs i
kontakten. Glidningen och tillhörande krafter ger dock upphov till nötning och buller,
speciellt i kurvor (jämför s k "kurvskrik" i t ex tunnelbanekurvor).
4.4.1 Viktiga egenskaper hos hjulpar, konicitet
Ett hjulpar består oftast av två hjul stelt förbundna med en hjulaxel så att de båda hjulen
roterar med samma hastighet. Detta är en första förutsättning för att hjulparen ska kunna
ge tåget en inneboende styrförmåga, både i kurvspår och på rakspår. En andra
förutsättning är att hjulen har löpbanor som är koniska (svagt lutade), ej cylindriska
(olutade). I Figur 4-17 illusteras denna konlutning, γ, som ofta är ungefär 3°
(=0.05=1/20 rad). Lutningen gör att hjulets s k rullradie, r, inte är konstant utan beror
av var kontaktpunkten på hjulet finns. Hjulets nominella hjulradie, ro, kan ses som en
genomsnittlig rullradie för hjulet under färd. I praktiken behöver hjulen också utrustas

Tåg och spårtrafiksystem 4.18

ro

γ
Konlutning γ
Fläns

Löpbana

Figur 4-17 Hjulpar med koniska löpbanor. Konlutning γ och nomiell rullradie ro.

med en fläns för att påtvinga en hjulparsstyrning när den inneboende styrförmågan inte
räcker till. Då hjulparet ovan förskjuts i sidled, från ett centrerat läge i spåret, kommer
rullradien att öka för ena hjulet (kontaktpunkten kommer närmre flänsen) och minska
lika mycket för det andra hjulet (kontaktpunkten kommer längre ifrån flänsen). Med
rullradie-ändringen ∆r och sidoförskjutningen ∆y, fås det viktiga begreppet konicitet, λ,
som
∆r
λ=
(4.1)
∆y
För löpbanekontakt och konstant konlutning (rak kona) som ovan är λ = γ. Begreppet
konicitet kommer att användas nedan.
4.4.2 Styrförmåga i kurvspår
När vi talar om tågs styrning i spåret, tänker vi nog i första hand på hur tåg tar sig
igenom kurvspår. Den inneboende styrförmågan hos ett hjulpar enligt ovan kan här
utnyttjas. Låt oss studera ett fritt (ensamt) hjulpar vid gång genom en kurva med radie
R, se Figur 4-18. Ytterrälen har då radien R+bo och innerrälen radien R-bo; således är
avståndet mellan rälerna 2bo (=1.5 m för de flesta spår).
Hjulparets ytterhjul måste således färdas en längre sträcka än dess innerhjul.
Detta åstadkoms genom att hjulparet förskjuts utåt i kurvan, från ett centrerat läge i
spåret, så att rullradien ökar till ro+∆r för ytterhjulet och minskar till ro-∆r för
innerhjulet. För en radial styrning pekar hjulaxeln in mot kurvans origo, se Figur 4-18.
ro+∆r
R
b
ro-∆r

b

Figur 4-18 Hjulparets kurvtagningsförmåga. Kurvradie R och rullradieändring ∆r.

Tåg och spårtrafiksystem 4.19

Med hjälp av geometrisk likformighet i figuren kan man då visa att följande relation
måste gälla:
ro + ∆r R + bo
=
ro − ∆r R − bo

(4.2)

Från denna ekvation fås, efter lite arbete, rullradieändringen ∆r för att hjulparet ska ta
sig genom kurvan med radien R utan flänskontakt till:
∆r = ro

bo
R

(4.3)

En allt snävare kurva (mindre R) kräver således en allt större rullradieändring. Med
ekvation (4.1) och (4.3) kan vi också teckna ett uttryck för den sidoförskjutning av
hjulparet, ∆y, utåt i kurvan som behövs för radial styrning:
∆y =

ro bo
⋅
λ R

(4.4)

Således ju lägre konicitet λ, desto större sidoförskjutning behövs.
Exempel: För ro = 0.5 m, λ = 0.05, bo = 0.75 m och R = 500 m fås:

∆y =

0.5 0.75
⋅
= 0.015 m
0.05 500

I detta fall måste alltså hjulparet förskjutas 15 mm utåt i förhållande till spårmitt för att
rullradieskillnaden mellan ytter- och innerhjul (2∆r) ska bli så stor att den motsvarar
den längre väg som ytterhjulet måste rulla i kurvan. Om koniciteten istället varit λ =
0.15 hade ∆y = 5 mm varit tillräckligt, alternativt hade kurvradien R = 167 m klarats
med bibehållen sidoförskjutning.
Således ger en högre konicitet en bättre kurvtagningsförmåga, d v s hjulparet
kan styra genom snävare kurvor utan att lita till styrning med ytterhjulets fläns. För ett
radialstyrande fritt hjulpar behövs i princip inga friktionskrafter i hjul-räls-kontakten.
I praktiken är dock inte hjulparen "fria", utan mer eller mindre inspända i
vagnskorg eller boggiramverk. Inspänningen i horisontalplanet sätter därför en gräns för
hur snäva kurvor ett tåg kan klara utan flänsstyrning, samt förorsakar friktionskrafter i
hjul-räls-kontakten. Erforderlig rullradieskillnad kan heller inte alltid uppbådas. En
ytterligare begränsning är att en alltför hög konicitet skapar stabilitetsproblem vid färd
på rakspår, se nedan.
4.4.3 Styrförmåga på rakspår, sinusgång
Låt oss nu studera hjulparet ovan då det rullar utmed ett rakspår, se Figur 4-19.
Hjulparet har här en startposition (a) och rullar åt höger i figuren. Hjulparet är i läge (a)
ej centrerat i spåret med följd att vi får en rullradieskillnad: det vänstra hjulet har en
större rullradie än det högra. Det vänstra hjulet förflyttar sig därför en längre sträcka än
högerhjulet, jfr kurvfallet ovan. Följden blir att hjulparet snedställs, girar, i spåret och
rullar in mot ett centrerat läge i spåret (b). Hjulparets styrförmåga på rakspår att från ett
ocentrerat sidoläge "hitta tillbaka" till ett centrerat läge i spåret är ännu en positiv
egenskap.

Tåg och spårtrafiksystem 4.20

Färdriktning

a

b

c

d

e

2bo

L
Figur 4-19 Hjulparets styrning på rakspår, sinusgång med våglängd L.

Men som vi ser i Figur 4-19 (c) rullar hjulparet "förbi" det centrerade läget, nu med
större rullradie för högerhjulet, och vi får ett sinusformat förlopp. Ofta dämpas
sinusrörelsen, men i Figur 4-19 visas fallet då storleken på hjulparets sidoutslag förblir
oförändrat och vi får en odämpad sinusrörelse från (a) till (e), s k sinusgång. Denna
oönskade effekt karakteriseras primärt av sinusrörelsens våglängd L.
För det fria hjulparet ovan kan man, med vissa förenklingar, visa att våglängden
ges av Klingels formel
L = 2π

bo ⋅ ro

λ

(4.5)

där som tidigare λ är hjuparets (effektiva) konicitet, bo halva rälsavståndet och ro
hjulens nominella rullradie. En högre konicitet λ ger således en kortare våglängd L.
Exempel: För ro = 0.5 m, λ = 0.05 och bo = 0.75 m (samma som i exemplet ovan) fås:
L = 2π

0.75 ⋅ 0.5
= 17.2 m
0.05

För koniciteten λ = 0.2 fås L = 8.6 m och för λ = 0.5 fås endast L = 5.4 m.
Sinusrörelsens frekvens beror, förutom av våglängden L, också av färdhastigheten, v, enligt följande enkla samband:

f =

v
L

(4.6)

Denna frekvens ökar således med ökad hastighet och med minskad våglängd (ökad
konicitet).
Exempel: För L = 17.2 m, jfr ovan, och hastigheten v = 50 m/s (180 km/h) fås:

50
= 2.9 Hz
17.2
För L = 8.6 och 5.4 m fås f = 5.8 respektive 9.3 Hz, jfr ovan.
f =

Tåg och spårtrafiksystem 4.21

En högre frekvens för sinusgången skapar normalt allt större stabilitetsproblem
för fordonet p g a allt större tröghetskrafter (massa x acceleration) för hjulparet.
Hjulflänsarna förhindrar dock normalt instabila hjulpar från att spåra ur, men
åkkomforten blir dålig.
Med allt högre topphastigheter, t ex 300 km/h, riskerar också sinusgångfrekvensen bli väldigt hög. Genom att sänka den tillåtna koniciteten, d v s öka
våglängden, kan dock frekvensen hållas nere. Koniciteten ovan beror i praktiken inte
bara på hjulens konlutning utan också på rälernas geometri och på hur hjul och räler
nöts (formändras) över tiden. Att ha snäva toleranser för rälsavståndet är också viktigt i
sammanhanget. Det ska också påpekas att mycket låga koniciteter, säg λ < 0.02, ger en
annan typ av stabilitetsproblem där hela fordonet rör sig med en låg dominerande
frekvens ("svajig gång").
Hjulparens inspänning i boggiramverken är också central: med högre
inspänningsstyvheter i horisontalplanet ökar sinusgångens våglängd och dess frekvens
minskar. Alltför höga styvheter ger dock sämre styrförmåga i kurvor. En kompromiss är
således nödvändig för att få en god styrförmåga på både kurvspår och rakspår.
4.4.4 Dynamisk samverkan fordon-bana
Spårfordons, eller tågs, styrning i spåret har en central betydelse för hur den dynamiska
samverkan mellan fordon och bana (spår). Hjulens och rälernas geometri samt
kontakytornas läge och storlek har väldigt stort inverkan på den fordonsdynamiska
prestandan, trots att vi rör oss med så små längdmått som cm och mm.
En väl utformad lösning för systemet fordon-bana ger bl a följande fördelar:
− God kurvtagningsförmåga (jfr ovan).
− Inga tendenser till instabil gång (jfr ovan).
− Mycket liten risk för urspårning.
− Måttliga krafter mellan hjul och räler.
− Liten nötning och sprickrisk för hjul och räler.
− God åkkomfort (passagerarvagnar). Hög lastkapacitet (godsvagnar).
− Små sättningar m m hos spåret.

Möjligheten att i framtiden öka hastigheter och axellaster, med bibehållen säkerhet och
ekonomi, är att förbättra den dynamiska samverkan mellan fordon och bana. För detta
krävs ökade insikter om vad som egentligen händer och varför det händer. Bra
beräkningshjälpmedel och beräkningsmetoder är nödvändiga, liksom motsvarande
mätteknik. Genom omfattande dynamiska simuleringar kan man redan på konstruktionsstadiet förutse ett fordons dynamiska beteende på ett visst spår och under
vissa driftsförhållanden. Bra matematiska modeller och tillhörande indata för systemet
fordon-bana är dock en nödvändighet för att få tillförlitlighet i simuleringsresultaten.
Utmaningar inom modelleringen är bl a att beskriva hjul-räls-kontakten, fordonets
fjädringssystem samt spårets eftergivlighet då fordonet passerar.
Spårfordons dynamik och samverkan fordon-bana är ett av de absolut viktigaste
områdena inom järnvägstekniken.

Tåg och spårtrafiksystem 4.22

4.5

Framtidens spårtrafik

4.5.1 Nu byggs nya järnvägar och trafiken ökar
Modern tågtrafik har förutsättningar att vara både snabb, kapacitetsstark och resurssnål:
− Ett modernt höghastighetståg kan bekvämt, säkert och med låg energiförbrukning
transportera upp till ca 1000 resande i medelhastigheter på 200 - 250 km/h från
stadscentra till stadscentra.
− Ett godsexpresståg kan över en natt transportera minst 1000 ton gods över 1000 km
på ett mycket energisnålt sätt.
− Pendel- eller tunnelbanetåg kan på dubbelspår (8 - 10 m bredd) transportera 30 000 100 000 resande per timme, i varje riktning.

Järnvägen har en rad önskvärda egenskaper som man vill utnyttja. Offensiva satsningar
och investeringar genomförs under 1990-talet i Europa. Ett helt nytt nät av höghastighetsjärnvägar håller på att byggas upp, se Figur 4-20. I Tyskland satsas nu mer på
järnvägar än på riksvägar. Även i Sverige satsas sedan mitten av 1990-talet ungefär lika
mycket på nya järnvägar (och spårvagnar) som på vägar. Detta väntas ge en betydande
förbättring av spårtrafikens konkurrenskraft i framtiden.
De nya satsningarna har t ex redan haft en viss inverkan. Under perioden 1992 2002 har t ex den svenska järnvägens persontrafik ökat med ca 50 %, räknat i personkm (mer om man räknar i antalet resenärer). Restiderna har i vissa fall nästan halverats,
t ex genom nya snabba regionala tågförbindelser i Mälardalen.

Figur 4-20 Planerat nät av höghastighetsjärnvägar (250 - 350 km/h) i Europa (enl EU 1994).

4.5.2 Järnvägens teknik utvecklas
Informationstekniken, med mikroelektronik och datorstyrning, kommer i hög grad att
påverka även den spårburna trafiken.
Spårburna trafiksystem är komplicerade med en mängd olika beroenden mellan
de olika delsystemen. Det kommer att bli lättare att med datorstöd optimera och styra
systemet.

Tåg och spårtrafiksystem 4.23

Nya avancerade signal- och trafikstyrningssystem är under utveckling. Datorer kommer
att kunna räkna ut vad som är optimala hastigheter och tågvägar för att trafiken ska flyta
så smidigt som möjligt. De nya systemen kommer att i ökad grad lita till radiokommunikation istället för, som hittills, elsignaler i nedgrävda kablar. Det ökar generellt
möjligheterna att förbättra kommunikation och styrning till låga kostnader.
Det kommer överlag att bli lättare att övervaka och styra storskaliga spårburna
trafiksystem. Storskaligheten har hittills varit ett visst problem ur styrnings- och
övervakningssynpunkt. Det gäller bl a information om var lok och vagnar exakt
befinner sig, när tågen går, om det finns platser, var godset befinner sig, och en mängd
andra behov.
Tågen kommer att utvecklas både vad gäller topphastighet och medelhastighet.
Idag kör man 270 - 300 km/h i Frankrike och några länder till. Troligen gör man det
även i Sverige om 15 - 20 år. I Japan, Spanien, Frankrike och Tyskland utvecklas tåg för
350 km/h.
Energiförbrukningen kommer knappast att öka, åtminstone inte mycket. Tågen
kommer istället att förbättras på en rad punkter: aerodynamisk utformning, högre grad
av energiåtermatning (särskilt viktigt för tåg som gör täta uppehåll), lättare material
(kolfiber eller liknande). Drivsystemen kommer att ge ökad dragkraft och effekt, men
blir samtidigt kompaktare, lättare, billigare och får högre energiverkningsgrad.

4.5.3 Magnetsvävare eller järnväg?
Det är inte helt säkert att framtidens "järnväg" verkligen är en järnväg. Däremot
kommer med stor säkerhet spårtrafik att finnas kvar i någon form. Magnetsvävartekniken kan i framtiden komma att delvis ta över den traditionella järnvägens roll. Den
har vissa möjliga fördelar jämfört med den vanliga järnvägstekniken:
1) Hastigheter upp till 400 à 500 km/h är möjliga.
2) Drag- och bromskrafterna mellan fordonet och banan är inte beroende av friktionen
mellan hjulen och banan. Drag- och bromskrafterna alstras ju med magneter. Det
skulle kunna ge fördelar genom att man kan köra i brantare stigningar eller utförslut.
Banan skulle därigenom bättre kunna anpassas till bebyggelse och andra hinder.
3) Banorna byggs i regel på broar och viadukter och tar därigenom lite plats på marken.
Det ger ständig planskildhet från vägar m m.
4) Genom den beröringsfria kontakten mellan fordon och bana bör ljud och vibrationer
kunna bli lägre.
Det pågår en debatt mellan anhängarna för magnetsvävartekniken och den konventionella järnvägstekniken. Från järnvägssidan framförs ett antal argument mot
magnetsvävarna:
1) Hastigheten kan bli lika hög på den "vanliga" järnvägen (i Frankrike har man i
provkört 515 km/h med ett vanligt tåg).
2) I höga hastigheter är det knappast troligt att större lutningar kan användas än vad
som är möjligt med vanliga järnvägar (ca 40 ‰). Det är ofta den möjliga
framdrivningseffekten - d v s dragkraft gånger hastighet, för drivning eller broms som är begränsande. Man kan heller inte ha alltför snabba lutningsförändringar upp
och ner i höga hastigheter - då skulle resenärerna bli åksjuka.
3) Om det verkligen finns behov av att spara markutrymme, eller att göra banan
planskild från vägar m m, kan naturligtvis även vanliga järnvägar (eller tunnelbanor)
byggas på viadukter; detta blir dock för det mesta betydligt dyrare än att lägga

Tåg och spårtrafiksystem 4.24

banorna direkt på marken.
4) Fördelarna av mindre buller och vibrationer är inte heller självklart, åtminstone inte i
högre hastigheter. I hastigheter över 300 km/h brukar det aerodynamiska bullret
dominera, inte bullret från rullkontakt vid hjulen.
Magnetsvävarna har åtminstone två nackdelar jämfört med vanliga järnvägar:
1) Anläggningarna är mera komplicerade och därför dyrare än vanliga järnvägar. Det
är betydligt dyrare att lägga banan på viadukter än att lägga den på marken. Man
måste också lägga ut elektriska lindningar längs hela banan och förse dessa
lindningar med elektrisk matning med hög effekt. Det är också komplicerat och dyrt
att anordna spårväxlar (vilket tenderar att minska flexibiliteten).
2) Magnetsvävarna är inte kompatibla med existerande spårsystem. Det betyder att
vanliga tåg inte kan köra på samma banor som magnetsvävarna eller tvärtom.
Magnetbanorna blir "isolerade öar" i trafiksystemet, åtminstone till en början.
Hur magnetsvävarna klarar av att köra i t ex svenskt vinterklimat är ännu en öppen
fråga.
Det är för tidigt att här och nu kunna avgöra magnetsvävarnas framtid. Frågan är
om de eventuella fördelarna kan väga upp de högre kostnaderna? Eller om den vanliga
järnvägen kan göra ungefär samma jobb till lägre kostnader.
Det förefaller som om magnetsvävarnas fördelar bäst kan komma till sin rätt i
mycket tätbebygda områden, för måttligt stora avstånd och hastigheter. Svävteknikens
påstådda lägre buller och vibrationer vid lägre hastigheter (upp till kanske 200 - 250
km/h) kan här vara en fördel. Om banorna av utrymmesskäl ändå måste byggas på broar
och i tunnlar, så blir fördyringen genom magnettekniken troligen inte så stor. Det
kanske i stället går att vinna en del på att tillåta något större lutningar i banan.
Klart är att det satsas mycket på att vidareutveckla magnetsvävarna. I Japan
satsas mycket stora belopp på att alstra starka magnetfält med hjälp av supraledning vid
låga temperaturer, för att härigenom öka effektiviteten. Det tyska magnetsvävarkonceptet Transrapid invigdes vid årsskiftet 2002/2003 i Shanghai, som en förbindelse
mellan stadskärna och flygplats.
Klart är också att den vanliga järnvägstekniken kommer att utvecklas. I sista
hand är det fråga om vilket system som kan ge önskade egenskaper till lägsta kostnad.
Men det är också fråga om industri- och forskningspolitik, d v s vilket område som ges
mest stöd.

4.5.4 Transportmedel i samverkan
De olika trafikslagen kompletterar och drar nytta av varandra. Varje trafikslag har sin
"nisch" där det är bäst. Järnvägstransporten ingår ofta som en del i "den totala resan"
eller "den totala transporten".
Ett exempel på detta är den järnväg som byggts till Arlanda, för att resande från
stora delar av Mellansverige (Stockholm, Gävle, Borlänge, Nyköping, Norrköping,
Eskilstuna o s v) på ett snabbt och bekvämt sätt ska kunna ta tåget direkt till
långdistansflyget. På sträckor 10 - 50 mil är ofta moderna persontåg mycket bra vad
gäller bekvämlighet, snabbhet, energiförbrukning och kostnader. Bilen är oftast
oslagbar tidsmässigt på korta sträckor och flyget på längre sträckor.
Ett annat exempel är kombitrafiken, där godset körs på tåg eller båt de långa
sträckorna och på lastbil för de korta anslutningstransporterna.

